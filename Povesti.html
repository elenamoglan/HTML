<!DOCTYPE html>
<html>

<head>
    <title>Povești</title>
    <style>
        body {
            background-color: #edefda;
            margin: 30px;
        }

        h1 {
            text-align: center;
            font-size: 40px;
        }

        h2 {
            text-align: center;
        }

        .link {
            text-align: center;
            padding: 15px;
        }

        .introducere {
            font-size: 25px;
            text-align: center;
        }

        .link a {
            border: 5px solid #996666;
            font-size: 25px;
            border-radius: 10px;
            color: black;
            font-weight: bold;
            padding: 8px;
            text-decoration: none;
            margin: 8px;
        }

        .link a:hover {
            background-color: #996666;
            color: black;
        }

        hr {
            text-align: center;
            height: 2px;
            background-color: #442c2c;
            border-width: 0;
            margin: 15px 35px 0 35px;
        }

        p {
            font-size: 20px;
        }
    </style>
</head>

<body>
    <h1>Povești</h1>
    <p class="introducere">Poveștile pentru copii au fost și rămân acea cale pe care frumosul intră în viața micuților
        noștri,
        calea spre
        dezvoltarea imaginației și cea pe care ei învață să vadă în culori chiar și cu ochii minții. Din povești pentru
        copii ei pot invăța care este diferența dintre bine și rău, ce este iubirea, ce este respectul, diferența dintre
        adevăr și minciună, dar și cuvinte noi, pe care altfel poate nu le-ar auzi în vorbirea curentă. Aici veţi putea
        citi patru din cele mai interesante povești, atât românești, cât și universale.</p>
    <div class='link'>
        <a href="#Povestea1">Pomul cu merele de aur</a>
        <a href="#Povestea2">Tinereţe fără bătrâneţe şi viaţă fără de moarte</a>
        <a href="#Povestea3">Soacra cu trei nurori</a>
        <a href="#Povestea4">Hainele cele noi ale împăratului</a>
    </div>
    <hr>
    <h2 id="Povestea1">Pomul cu merele de aur</h2>
    <div>
        <p>A fost odată o femeie şi femeia asta avea trei fete. Pe cea mare o chema Un-ochi, pentru că avea un singur
            ochi şi era aşezat ochiul acesta tocmai în mijlocul frunţii; pe cea mijlocie o chema Doi-ochi, pentru că
            avea doi ochi, iar pe cea mai mică, Trei-ochi, cel de-al treilea fiind aşezat tot în mijlocul frunţii. Şi
            fiindcă Doi-ochi nu se deosebea la înfăţişare de ceilalţi oameni, surorile şi maică-sa nu o puteau suferi şi
            mereu o ocărau:</p>
        <p>- Tu, cu cei doi ochi ai tăi, parcă eşti mai pricopsită decât lumea de rând?! Se vede cât de colo că nu faci
            parte din neamul nostru!</p>
        <p>O ţineau numai în zdrenţe pe biata fată şi nu-i dădeau să mănânce decât resturile care cădeau de la masa lor.
            Şi ori de câte ori le răsărea în cale, săreau la ea s-o îmbrâncească şi-i amărau viaţa la orice prilej.Şi
            prilejuri d-astea, slavă Domnului, găseau destule! Într-una din zile, trebuind să meargă cu capra la
            păscut, Doi-ochi rămase tare flămândă, căci duşmancele de surori îi puseseră-n traistă mâncare pe sponci. Şi
            fiindcă o chinuia grozav foamea, se aşeză la o margine de drum şi începu a plânge. Şi plânse, şi plânse,
            până ce se adunară din lacrimile ei două pârâiaşe. Cum se tânguia ea aşa, numai ce ridică o dată capul din
            pământ şi ce-i văzură ochii? Lângă dânsa stătea o femeie, care o întrebă cu blândeţe:</p>
        <p>- Doi-ochi, de ce plângi aşa de amarnic? Şi Doi-ochi răspunse suspinând:</p>
        <p>- Cum să nu plâng dacă maică-mea şi surorile mele mă prigonesc fără încetare? Din pricină că am doi ochi, ca
            toată lumea, mă azvârlă dintr-un colţ într-altul, mă îmbracă numai în zdrenţe şi-mi dau să mănânc doar
            firimiturile rămase de la masa lor. Ştii, azi mi-au dat atât de puţină mâncare, că sunt moartă de foame!</p>
        <p>Atunci femeia, care, pasămite, era o zână, grai:</p>
        <p>- Dacă doar asta ţi-e durerea, şterge-ţi lacrimile şi nu mai plânge, că o să te-nvăţ eu cum să-ţi potoleşti
            foamea.</p>
        <p>Uite, n-ai decât să-i spui caprei:</p>
        <p>Capră, behăie,</p>
        <p>Masă, pune-te!</p>
        <p>Şi-o masă rânduită cu tot dichisul o să ţi se pună dinainte, încărcată cu cele mai alese bucate şi-o să poţi
            mânca după pofta inimii. Iar după ce te-oi sătura, spune-i doar atât caprei:</p>
        <p>Capră, behăie,</p>
        <p>Masă, ridică-te!</p>
        <p>Şi masa o să dispară ca şi cum n-ar fi fost.</p>
        <p>După ce grăi aceste cuvinte, zâna îşi văzu de drum. Rămasă singură, Doi-ochi gândi în sinea ei: "N-am
            încotro; prea sunt lihnită de foame ca să încerc altă dată ce m-a povăţuit. Mai ştii, poate că cele spuse de
            femeia aceea se vor dovedi adevărate".</p>
        <p>Şi strigă către capră:</p>
        <p>Capră, behăie,</p>
        <p>Masă, pune-te!</p>
        <p>N-apucă bine să sfârşească ce-avea de zis şi numai ce i se puse dinainte o masă aşternută cu o faţă albă ca
            zăpada; iar pe masă, rânduite cum se cuvenea, o farfurie, un cuţit, o furculiţă şi o lingură, toate numai
            din argint. Cât despre mâncărurile care se înşirau pe masă, ce să vă mai spun, erau dintre cele mai alese şi
            abureau de parcă ar fi fost luate chiar atunci de pe vatră. Fata mâncă din toate cu poftă, căci flămânzise
            de ajuns. După ce se sătură de-a binelea, grăi către capră,
            aşa cum o învăţase zâna:</p>
        <p>Capră, behăie,</p>
        <p>Masă, ridică-te!</p>
        <p>Şi masa dispăru pe dată ca şi cum n-ar fi fost.</p>
        <p>"Ăsta-i un lucru minunat! gândi Doi-ochi. De-acuma s-a sfârşit cu foamea!"</p>
        <p>Şi biata fată era veselă şi zburda de fericire. Seara, când se întoarse cu capra de la păşune, găsi pe masă,
            într-o străchioară de pământ, bruma de mâncare
            pe care i-o lăsaseră surorile cele haine. Dar Doi-ochi nici nu se atinse de ea.A doua zi porni din nou cu
            capra la păscut şi la înapoiere lăsă neatinse în strachină firimiturile pe care i
            le puseseră surorile. Prima şi a doua oară surorile nu observară nimic. Dar cum mâncarea rămânea mereu
            neatinsă în strachină, greu
            nu le fu să bage de seamă asta. Se minunară ele de aşa treabă şi începură a-şi destăinui gândurile:</p>
        <p>- Cu Doi-ochi nu-i lucru curat. Înainte venea să se plângă că nu-i ajunge cât îi dădeam şi mânca de nu mai
            rămânea nici o picătură, iar acuma nu se mai atinge de nimic. Pesemne c-a găsit vreun alt mijloc ca să-şi
            astâmpere foamea.</p>
        <p>Ca să afle adevărul, hotărâră ca Un-ochi s-o însoţească pe Doi-ochi când s-o duce a doua zi cu capra la
            păşune. Nu era treabă uşoară, căci trebuia să bage bine de seamă ce se petrece acolo, dacă nu cumva vreun
            străin îi aduce de mâncare fetei. A doua zi, când Doi-ochi fu gata s-o pornească la câmp, Un-ochi se apropie
            de dânsa şi-i spuse:</p>
        <p>- Azi merg şi eu cu tine! Vreau să văd dacă păzeşti capra bine şi dacă o hrăneşti aşa cum se cuvine.</p>
        <p>Dar Doi-ochi ghici îndată cam ce fel de gânduri nutrea Un-ochi, că venea numai ca s-o iscodească. Mână capra
            pe unde era iarba mai înaltă şi mai grasă şi o lăsă să pască în voie. Apoi spuse către Un-ochi:</p>
        <p>- Hai să ne aşezăm puţintel pe iarbă! Ştiu un cântec, o minune… N-ai vrea să-l auzi?</p>
        <p>Un-ochi se învoi bucuroasă, căci drumul cel lung, pe arşiţa soarelui, o cam obosise. Se lăsă uşurel în iarbă
            şi Doi-ochi începu să-i cânte la ureche:</p>
        <p>Un-ochi, eşti trează, oare?</p>
        <p>Un-ochi, dormi, oare?</p>
        <p>Cântă ea aşa, într-una, până ce Un-ochi închise ochiul şi adormi. Dacă văzu fata că soru-sa dormea buştean,
            nu se mai temu c-ar putea să vadă ce se întâmplă. Chemă deci capra şi-i spuse:</p>
        <p>Capră, behăie,</p>
        <p>Masă, pune-te!</p>
        <p>Şi se aşeză dinaintea mesei, de mâncă şi bău până ce se sătură. Apoi strigă din nou:</p>
        <p>Capră, behăie,</p>
        <p>Masă, ridică-te!</p>
        <p>Şi masa dispăru pe dată ca şi cum n-ar fi fost. Spre seară o trezi pe Un-ochi din somn şi-o cam luă în râs:
        </p>
        <p>- Ei, surioară, parcă ziceai că vrei să îngrijeşti de capră şi, când colo, ai tras tot timpul la aghioase, de
            m-ai speriat! Dacă nu eram eu aici, cine ştie pe unde s-ar fi rătăcit hoinara asta! Şi ar fi trebuit s-o
            cauţi în toată lumea… Da' acu' scoală, că-i timpul s-o pornim spre casă!</p>
        <p>Au ajuns ele acasă şi Doi-ochi nu s-a atins de strachina ei; iar Un-ochi stătea ca mută şi nu-i putu povesti
            de fel maică-sii din ce pricină capsomana de Doi-ochi nu voia să ia măcar o îmbucătură.</p>
        <p>- M-a prins somnul pe câmp şi-am adormit, aşa că nu ştiu!, cercă Un-ochi să se dezvinovăţească.</p>
        <p>A doua zi, baba o chemă pe Trei-ochi şi-i spuse:</p>
        <p>- Azi o să mergi tu la păşune împreună cu Doi-ochi. Da' vezi de bagă bine de seamă tot ce se petrece pe
            acolo, că nu se poate să nu fie cineva care-i aduce pe ascuns de mâncat şi de băut. Trei-ochi o căută pe
            soru-sa şi-i spuse:</p>
        <p>- Mâine o să merg cu tine şi eu; vreau să văd dacă îngrijeşti bine capra şi dacă o hrăneşti aşa cum se
            cuvine.</p>
        <p>Dar fata pricepu ce gânduri nutrea Trei-ochi, că venea numai ca s-o iscodească. Mână capra pe unde era iarba
            mai înaltă şi mai grasă şi apoi grăi către soru-sa:</p>
        <p>- Hai să ne aşezăm puţintel pe iarbă! Ştiu eu un cântec, o minune! N-ai vrea să-l auzi?</p>
        <p>Trei-ochi se învoi şi ea bucuroasă, căci drumul cel lung, pe arşiţa soarelui, o cam moleşise. Se lăsă uşurel
            în iarbă şi Doi-ochi începu să-i cânte la ureche:</p>
        <p>Trei-ochi, eşti trează, oare?</p>
        <p>Dar în loc să continue cântecul:</p>
        <p>Trei-ochi, dormi, oare?</p>
        <p>Cântă din neatenţie:</p>
        <p>Doi-ochi, dormi, oare?</p>
        <p>Şi cântă aşa, mereu:</p>
        <p>Trei-ochi, eşti trează, oare?</p>
        <p>Doi-ochi, dormi, oare?</p>
        <p>Şi începu s-o cuprindă somnul pe Trei-ochi, până când cei doi ochi îi adormiră de-a binelea; dar cel de-al
            treilea, pe care cântecul nu-l putuse vrăji, rămase treaz. Dar cum era vicleană, Trei-ochi închise şi ochiul
            al treilea, ca sa pară că-i şi el cuprins de somn. Din când în când însă trăgea câte-o ocheadă şi prindea cu
            privirea tot ce se petrecea în jur. Iar Doi-ochi,
            fiind încredinţată că Trei-ochi doarme în lege, strigă:</p>
        <p>Capră, behăie,</p>
        <p>Masă, pune-te!</p>
        <p>Şi după ce mâncă şi bău după pofta inimii, porunci mesei să dispară, cu tot ce avea pe dânsa:</p>
        <p>Capră, behăie,</p>
        <p>Masă, ridică-te!</p>
        <p>Dar vezi că Trei-ochi văzuse totul, hoţomana… Către seară, Doi-ochi se apropie de locul unde dormea soru-sa
            şi, trezind-o, o cam luă în râs:</p>
        <p>- Ei, surioară, da' ştii c-ai dormit, nu glumă! Straşnic te mai pricepi să paşti capra! Hai, scoală, că-i
            timpul s-o pornim spre casă!</p>
        <p>Ajunseră ele acasă şi Doi-ochi iar lăsă mâncarea neatinsă în strachină. Dar de data asta nu-i mai merse, căci
            Trei-ochi îi dezvălui mamă-sii totul:</p>
        <p>- Acum am aflat de ce nu vrea fudula asta să se mai atingă de mâncarea noastră! Pe câmp, cum îi spune caprei:
        </p>
        <p>Capră, behăie,</p>
        <p>Masă, pune-te!</p>
        <p>Cât ai clipi, i se şi aşterne dinainte o masă încărcată cu tot felul de mâncări alese, dar ştii, nişte
            bunătăţi din care nu ne-am ospătat noi niciodată! Şi după ce se satură, numai ce-o auzi că spune:</p>
        <p>Capră, behăie,</p>
        <p>Masă, ridică-te!</p>
        <p>Şi masa dispare de parcă nici n-ar fi fost. Le-am văzut pe toate astea cum te văd şi cum mă vezi. Nu-i vorbă,
            a încercat ea să mă adoarmă cu cântecul ei, dar noroc că ochiul din frunte mi-a rămas treaz. Auzind cele
            ce-i spune Trei-ochi, scorpia de babă se umplu de fiere şi strigă:</p>
        <p>- Cum, golanca asta să mănânce mai bine decât noi?! Lasă, c-o să-i treacă ei pofta!</p>
        <p>Se repezi furioasă în bucătărie, apucă un cuţit şi-l înfipse în inima caprei, astfel că nevinovatul dobitoc
            îşi dădu pe loc duhul. Când Doi-ochi văzu capra ţeapănă şi fără suflare, o cuprinse jalea şi, nemairăbdând
            să stea în casă, o porni
            în neştire pe câmp. După ce obosi de atâta umblet, se aşeză la o margine de drum şi începu să plângă cu
            lacrimi amare. Şi deodată, zâna fu din nou lângă ea şi-o întrebă cu blândeţe:</p>
        <p>- Doi-ochi, de ce plângi iarăşi?</p>
        <p>- Cum să nu plâng, suspină Doi-ochi, dacă mama mi-a omorât capra? În fiecare zi o rugam frumos, aşa cum mă
            învăţaseşi matale, şi-mi aşternea numai bunătăţi pe masă, de mâncam pe îndestulate. Dar acu', totul s-a
            sfârşit: iar o să rabd de foame şi-or să mă năpădească necazurile!</p>
        <p>Zâna însă o îmbărbătă:</p>
        <p>- Nu te necăji, Doi-ochi, ci mai bine ascultă de sfatul pe care ţi-l dau, că e un sfat bun. Roagă-te de
            surorile tale să-ţi dea măruntaiele caprei şi, de cum le-oi avea, îngroapă-le în pământ, dinaintea uşii.
            De-i face aşa cum îţi spun, n-o să-ţi pară rău.</p>
        <p>Şi pieri parcă luată de vânt. Doi-ochi alergă îndată acasă şi le rugă pe cele două surori:</p>
        <p>- Dragi surioare, daţi-mi şi mie ceva de la capră. Că doar nu cer cine ştie ce, şi m-aş mulţumi şi cu
            măruntaiele.</p>
        <p>Surorile se porniră pe râs:</p>
        <p>- Dacă e vorba numai de-atâta, ia-le!</p>
        <p>Doi-ochi luă măruntaiele şi când se lăsă noaptea le îngropă pe ascuns dinaintea uşii, aşa cum o povăţuise
            zâna. A doua zi când se treziră cu toatele şi dădură să iasă pe uşă, ce să vezi? Drept în faţa lor se înălţa
            o
            minunăţie de pom, cu frunzele de argint şi încărcat cu poame de aur! Şi era mărul ăsta aşa de frumos, că nu
            cred să-i fi găsit pereche pe lume. Fetele căscau ochii de mirare şi se minunau cum de-a putut creşte peste
            noapte un asemenea pom. Dar Doi-ochi pricepu că mărul răsărise din măruntaiele caprei, căci el crescuse
            tocmai pe locul unde ea le îngropase. După ce li se mai potoli mirarea, baba o îndemnă pe Un-ochi:</p>
        <p>- Urcă-te în pom, fata mea, şi culege nişte mere! Un-ochi se urcă în pom, dar cum dădea să apuce un măr de
            aur, crengile îi scăpau din mâini de parcă le-ar fi gonit vreun duh. Încercă ea de mai multe ori, dar de
            fiecare dată păţea la fel. Şi deşi se căznise din răsputeri şi se înverşunase, nu putu culege nici un măr.
        </p>
        <p>Văzând că Un-ochi se trudeşte degeaba, maică-sa o strigă pe fata cea mijlocie:</p>
        <p>- Trei-ochi, ia urcă-te tu în pom, că soru-ta nu-i bună de nimic! Cu cei trei ochi ai tăi o să vezi mai bine
            merele decât Un-ochi.</p>
        <p>Un-ochi se dădu jos din pom şi se urcă soru-sa. Dar nici ea nu se dovedi mai îndemânatică. De-ar fi stat
            printre crengi o veşnicie, tot n-ar fi reuşit să apuce un măr, că de îndată ce întindea mâna merele se
            dădeau la o parte. Până la urmă, baba îşi pierdu răbdarea şi, cum era supărată foc, se urcă şi ea în pom.
            Dar o păţi la fel ca
            şi cele două fiice ale sale: când credea c-a pus mâna pe-un măr, mărul numai ce-i scăpa printre degete, de
            rămânea cu mâinile-n gol… Şi aşa se făcu că n-a putut culege nici unul… Atunci Doi-ochi spuse:</p>
        <p>- Ia să încerc şi eu, poate c-oi izbuti. Dar surorile o înfruntară:</p>
        <p>- Te-ai găsit tocmai tu! Ce ispravă ai putea face cu ăi doi ochi ai tăi?</p>
        <p>Fata nu luă însă seama la vorbele lor şi se urcă în pom. Şi de cum ajunse sus, merele de aur nu se mai
            traseră îndărăt, ci-i veneau la îndemână, numai bine să le culeagă. Şi aşa adună Doi-ochi o poală plină.
            Maică-sa i le luă îndată şi se înfurie la gândul că numai nevolnica de Doi-ochi izbutise să culeagă merele,
            în timp ce ea şi cele două fiice ale sale nu putuseră face nici o ispravă. Şi-n loc să-i mulţumească cu
            toatele, prinseră şi mai mare ură pe dânsa şi începură a o prigoni şi mai mult. Într-o zi, cum stăteau
            tustrele în jurul pomului, se întâmplă să treacă pe-acolo călare un tânăr ce părea a
            fi de neam. Zărindu-l de departe, cele două surori strigară:</p>
        <p>- Doi-ochi, ascunde-te repede, să nu ne faci cumva casa de ocară!</p>
        <p>Şi apucând în grabă un butoi gol ce se afla lângă pom, îl răsturnară peste Doi-ochi şi mai tupilară sub el şi
            merele de aur pe care tocmai le culesese fata. Călăreţul se apropie de poarta şi ce să vă spun! Era un
            voinic de flăcău, tare mândru la chip! Opri calul şi,
            parca fermecat, rămase cu ochii aţintiţi la minunăţia de pom cu frunzele de argint şi poame de aur.</p>
        <p>- Al cui o fi pomul ăsta nemaivăzut? întrebă el pe cele două surori. Că de mi-ar dărui şi mie o creangă, i-aş
            da orice mi-ar cere în schimb. Cele două surori îl încredinţară că pomul e al lor şi se arătară bucuroase
            să-i poată îndeplini dorinţa. Dar oricât se străduiră să rupă o creangă, totul fu zadarnic: crengile cu
            poame se trăgeau tot mereu înapoi, de nu fu chip să apuce nici una din ele barem o crenguţă. Atunci flăcăul
            le zise:</p>
        <p>- Mare minune şi asta! V-aţi lăudat c-ar fi pomul vostru şi, când colo, nu sunteţi în stare să rupeţi măcar o
            creangă din el!</p>
        <p>Dar ele nu şi nu, o ţineau întruna că pomul ar fi al lor. Doi-ochi auzise totul şi, înciudată că surorile ei
            nu spuneau adevărul, ridică butoiul şi dădu drumul la câteva mere, care se opriră tocmai la picioarele
            flăcăului. Când le văzu, rămase cu ochii la ele, uimit, şi întrebă de unde veneau merele. Şi cum n-avură
            încotro, surorile trebuiră să mărturisească, spăşite, că mai au o soră, dar că pe sora asta a lor nu o
            puteau lăsa să se înfăţişeze dinaintea flăcăului, căci nu avea decât doi ochi, ca toţi oamenii de rând…
            Călăreţul nu luă seamă la vorbele lor şi, cum voia s-o vadă, strigă:</p>
        <p>- Doi-ochi, unde eşti? Ia vino încoace!</p>
        <p>Atunci Doi-ochi ieşi fără teamă de sub butoi şi călăreţul, fermecat de-o asemenea frumuseţe nepământeană, îi
            vorbi cu toată căldura:</p>
        <p>- Îmi spune inima că tu ai să poţi rupe o creangă din pom!</p>
        <p>- De bună seamă c-am să pot, răspunse Doi-ochi, că doar e pomul meu.</p>
        <p>Se urcă în pom şi fără nici un pic de osteneală rupse o creangă cu frunze subţirele de argint şi poame de aur
            şi-o întinse flăcăului.</p>
        <p>- Cu ce te-aş putea răsplăti? întrebă el.</p>
        <p>- Vai de mine, sărmana! De dimineaţa şi până seara trebuie să rabd de foame şi de sete şi-mi duc viaţa numai
            în amar şi suferinţă. De te-ai îndura să mă iei cu tine şi să mă mântui de chinul acesta, altceva nu mi-ar
            mai trebui! Flăcăul se aplecă spre ea şi, ridicând-o uşurel, ca pe-o dulce povară, o aşeză lângă el pe şa
            şi-o aduse
            acasă, la palatul lui. Acolo porunci să i se dea cele mai frumoase veşminte şi să fie ospătată după pofta
            inimii. Şi fiindcă o îndrăgise nespus, o luă de nevastă. Şi prăznuiră o nuntă cu mare alai şi veselie. Dacă
            văzură surorile că flăcăul cel frumos o ia pe Doi-ochi cu el, începură s-o pizmuiască şi mai mult pentru
            norocul care dăduse peste ea. Dar de la o vreme parcă începu să li se ogoiască inima… Şi prinseră a gândi
            ele în sinea lor: "Barem tot e
            bine că ne-a rămas un lucru de preţ; pomul cel minunat e aici şi, cu toate că niciodată n-o să-i putem
            culege roadele, o să i se ducă faima atât de departe, că o mulţime de oameni, de prin toate colţurile lumii,
            vor veni să-l privească şi să-l laude! Şi, cine ştie, poate c-o să ne surâdă iar norocul!" Dar şi această
            speranţă se spulberă ca un vis. A doua zi dimineaţă, ia pomul de unde nu-i! Pierise ca fumul… Şi o dată cu
            el pierise şi nădejdea… Şi chiar în aceeaşi zi, privind pe fereastră, Doi-ochi văzu minunăţia de pom cu
            frunzele de argint în faţa iatacului ei… Ce alta ar fi putut să-i bucure mai mult sufletul?! Pomul îşi
            urmase stăpâna.</p>
        <p>Trăi Doi-ochi ani mulţi, în bucurie şi fericire, şi aproape că uitase câte avusese de pătimit de pe urma
            celor două surori haine. Dar iată că într-o bună zi două femei sărmane bătură la poarta castelului, cerând
            de pomană. Şi privindu-le mai cu luare-aminte, Doi-ochi recunoscu în cele două cerşetoare pe surorile ei.
            Sărăciseră într-atât, că ajunseseră să meargă din poartă-n poartă, cerând să fie miluite măcar c-un codru de
            pâine.Doi-ochi le primi cu bucurie şi se îngriji ca de acum încolo să nu mai ducă lipsă de nimic. Iar cele
            două
            surori haine, văzând atâta bunătate din partea ei, se căiră amarnic pentru răul pe care i-l făcuseră în
            tinereţe.</p>
    </div> <br>
    <h2 id="Povestea2">Tinereţe fără bătrâneţe şi viaţă fără de moarte</h2>
    <div>
        <p>A fost odată ca niciodată; că de n-ar fi, nu s-ar mai povesti; de când făcea plopşorul pere şi răchita
            micşunele; de când se băteau urşii în coade; de când se luau de gât lupii cu mieii de se sărutau,
            înfrăţindu-se; de când se potcovea puricele la un picior cu nouăzeci şi nouă de oca de fier şi s-arunca
            în slava cerului de ne aducea poveşti;</p>
        <p>De când se scria musca pe părete,</p>
        <p>Mai mincinos cine nu crede.</p>
        <p>A fost odată un împărat mare şi o împărăteasă, amândoi tineri şi frumoşi, şi, voind să aibă copii, a
            făcut de mai multe ori tot ce trebuia să facă pentru aceasta; a îmblat pe la vraci şi filosofi, ca să
            caute la stele şi să le ghicească dacă or să facă copii; dar în zadar. În sfârşit, auzind împăratul că
            este la un sat, aproape, un unchiaş dibaci, a trimis să-l cheme; dar el răspunse trimişilor că: cine are
            trebuinţă, să vie la dânsul. S-au sculat deci împăratul şi împărăteasa şi, luând cu dânşii vro câţiva
            boieri mari, ostaşi şi slujitori, s-au dus la unchiaş acasă. Unchiaşul, cum i-a văzut de departe, a
            ieşit să-i întâmpine şi totodată le-a zis:</p>
        <p>- Bine aţi venit sănătoşi; dar ce îmbli, împărate, să afli? Dorinţa ce ai o să-ţi aducă întristare.</p>
        <p>- Eu nu am venit să te întreb asta, zise împăratul, ci, dacă ai ceva leacuri care să ne facă să avem
            copii, să-mi dai.</p>
        <p>- Am, răspunse unchiaşul; dar numai un copil o să faceţi. El o să fie Făt-Frumos şi drăgăstos, şi parte
            n-o să aveţi de el. Luând împăratul şi împărăteasa leacurile, s-au întors veseli la palat şi peste
            câteva zile împărăteasa s-a simţit însărcinată. Toată împărăţia şi toată curtea şi toţi slujitorii s-au
            veselit de această întâmplare.</p>
        <p>Mai-nainte de a veni ceasul naşterii, copilul se puse pe un plâns, de n-a putut nici un vraci să-l
            împace. Atunci împăratul a început să-i făgăduiască toate bunurile din lume, dar nici aşa n-a fost cu
            putinţă să-l facă să tacă.</p>
        <p>- Taci, dragul tatei, zice împăratul, că ţi-oi da împărăţia cutare sau cutare; taci, fiule, că ţi-oi da
            soţie pe cutare sau cutare fată de împărat, şi alte multe d-alde astea; în sfârşit, dacă văzu şi văzu că
            nu tace, îi mai zise: taci, fătul meu, că ţi-oi da Tinereţe fără bătrâneţe şi viaţă fără de moarte.</p>
        <p>Atunci, copilul tăcu şi se născu; iar slujitorii deteră în timpine şi în surle şi în toată împărăţia se
            ţinu veselie mare o săptămână întreagă.De ce creştea copilul, d-aceea se făcea mai isteţ şi mai îndrăzneţ.
            Îl deteră pe la şcoli şi filosofi, şi
            toate învăţăturile pe care alţi copii le învăţa într-un an, el le învăţa într-o lună, astfel încât
            împăratul murea şi învia de bucurie. Toată împărăţia se fălea că o să aibă un împărat înţelept şi
            procopsit ca Solomon împărat. De la o vreme încoace însă, nu ştiu ce avea, că era tot galeş, trist şi
            dus pe gânduri. Iar când fuse într-o zi, tocmai când copilul împlinea cincisprezece ani şi împăratul se
            afla la masă cu toţi boierii şi slujbaşii împărăţiei şi se chefuiau, se sculă Făt-Frumos şi zise:</p>
        <p>- Tată, a venit vremea să-mi dai ceea ce mi-ai făgăduit la naştere.</p>
        <p>Auzind aceasta, împăratul s-a întristat foarte şi i-a zis:</p>
        <p>- Dar bine, fiule, de unde pot eu să-ţi dau un astfel de lucru nemaiauzit? Şi dacă ţi-am făgăduit atunci,
            a fost numai ca să te împac.</p>
        <p>- Dacă tu, tată, nu poţi să-mi dai, apoi sunt nevoit să cutreier toată lumea până ce voi găsi făgăduinţa
            pentru care m-am născut.</p>
        <p>Atunci toţi boierii şi împăratul deteră în genunchi, cu rugăciune să nu părăsească împărăţia; fiindcă,
            ziceau boierii:</p>
        <p>- Tatăl tău de aci înainte e bătrân, şi o să te ridicăm pe tine în scaun, şi avem să-ţi aducem cea mai
            frumoasă împărăteasă de sub soare de soţie.</p>
        <p>Dar n-a fost putinţă să-l întoarcă din hotărârea sa, rămânând statornic ca o piatră în vorbele lui; iar
            tată-său, dacă văzu şi văzu, îi dete voie şi puse la cale să-i gătească de drum merinde şi tot ce-i
            trebuia. Apoi, Făt-Frumos se duse în grajdurile împărăteşti unde erau cei mai frumoşi armăsari din toată
            împărăţia, ca să-şi aleagă unul; dar, cum punea mâna şi apuca pe câte unul de coadă, îl trântea, şi
            astfel toţi caii căzură. În sfârşit, tocmai când era să iasă, îşi mai aruncă ochii o dată prin grajd şi,
            zărind într-un colţ un cal răpciugos şi bubos şi slab, se duse şi la dânsul; iar când puse mâna pe coada
            lui, el îşi întoarse capul şi zise:</p>
        <p>- Ce porunceşti, stăpâne? Mulţumesc lui Dumnezeu că mi-a ajutat să ajung ca să mai puie mâna pe mine un
            voinic.</p>
        <p>Şi înţepenindu-şi picioarele, rămase drept ca lumânarea. Atunci Făt-Frumos îi spuse ce avea de gând să
            facă şi calul îi zise:</p>
        <p>- Ca să ajungi la dorinţa ta, trebuie să ceri de la tată-tău paloşul, suliţa, arcul, tolba cu săgeţile şi
            hainele ce le purta el când era flăcău; iar pe mine să mă îngrijăşti cu însuţi mâna ta şase săptămâni şi
            orzul să mi-l dai fiert în lapte.</p>
        <p>Cerând împăratului lucrurile ce-l povăţuise calul, el a chemat pre vătaful curţii şi i-a dat poruncă ca
            să-i deschiză toate tronurile cu haine spre a-şi alege fiul său pe acelea care îi va plăcea. Făt-Frumos,
            după ce răscoli trei zile şi trei nopţi, găsi în sfârşit, în fundul unui tron vechi, armele şi hainele
            tatâne-său de când era flăcău, dar foarte ruginite. Se apucă însuşi cu mâna lui să le cureţe de rugină
            şi, după şase săptămâni, izbuti a face să lucească armele ca oglinda. Totodată îngriji şi de cal, precum
            îi zisese el. Destulă muncă avu; dar fie, că izbuti. Când auzi calul de la Făt-Frumos că hainele şi armele
            sunt bine curăţate şi pregătite, odată se scutură
            şi el, şi toate bubele şi răpciuga căzură de pe dânsul şi rămase întocmai cum îl fătase mă-sa, un cal
            gras, trupeş şi cu patru aripi; văzându-l Făt-Frumos astfel, îi zise:</p>
        <p>- De azi în trei zile plecăm.</p>
        <p>- Să trăieşti, stăpâne; sunt gata chiar azi, de porunceşti, îi răspunse calul.</p>
        <p>A treia zi de dimineaţă, toată curtea şi toată împărăţia era plină de jale. Făt-Frumos, îmbrăcat ca un
            viteaz, cu paloşul în mână, călare pe calul ce-şi alesese, îşi luă ziua bună de la împăratul, de la
            împărăteasa, de la toţi boierii cei mari şi cei mici, de la ostaşi şi de la toţi slujitorii curţii,
            carii, cu lacrămile în ochi, îl rugau să se lase de a face călătoria aceasta, ca nu care cumva să meargă
            la pieirea capului său; dar el, dând pinteni calului, ieşi pe poartă ca vântul, şi după dânsul carăle cu
            merinde, cu bani şi vreo două sute de ostaşi, pe care-i orânduise împăratul ca să-l însoţească. După ce
            trecu afară de împărăţia tatălui său şi ajunse în pustietate, Făt-Frumos îşi împărţi toată avuţia
            pe la ostaşi şi, luându-şi ziua bună, îi trimise înapoi, oprindu-şi pentru dânsul merinde numai cât a
            putut duce calul. Şi apucând calea către răsărit, s-a dus, s-a dus, s-a dus, trei zile şi trei nopţi,
            până ce ajunse la o câmpie întinsă, unde era o mulţime de oase de oameni. Stând să se odihnească, îi zise
            calul:</p>
        <p>- Să ştii, stăpâne, că aici suntem pe moşia unei Gheonoaie, care e atât de rea, încât nimeni nu calcă pe
            moşia ei, fără să fie omorât. A fost şi ea femeie ca toate femeile, dar blestemul părinţilor pe care
            nu-i asculta, ci îi tot necăjea, a făcut-o să fie Gheonoaie; în clipa aceasta este cu copiii ei, dar
            mâine, în pădurea ce o vezi, o s-o întâlnim venind să te prăpădească; e grozavă de mare; dară să nu te
            sperii, ci să fii gata cu arcul ca să o săgetezi, iar paloşul şi suliţa să le ţii la îndemână, ca să te
            slujeşti cu dânsele când va fi de trebuinţă.</p>
        <p>Se deteră spre odihnă; dar pândea când unul, când altul. A doua zi, când se revărsa ziorile, ei se pregăteau
            să treacă pădurea. Făt-Frumos înşelă şi înfrână
            calul, şi chinga o strânse mai mult decât altă dată, şi porni; când, auzi o ciocănitură groaznică.
            Atunci calul îi zise:</p>
        <p>- Ţine-te, stăpâne, gata, că iată se apropie Gheonoaia.</p>
        <p>Şi când venea ea, nene, dobora copacii: aşa de iute mergea; iar calul se urcă ca vântul până cam deasupra
            ei şi Făt-Frumos îi luă un picior cu săgeata şi, când era gata a o lovi cu a doua săgeată, strigă ea:
        </p>
        <p>- Stăi, Făt-Frumos, că nu-ţi fac nimic!</p>
        <p>Şi văzând că nu o crede, îi dete înscris cu sângele său.</p>
        <p>- Să-ţi trăiască calul, Făt-Frumos, îi mai zise ea, ca un năzdrăvan ce este, căci de nu era el, te mâncam
            fript; acum însă m-ai mâncat tu pe mine; să ştii că până azi nici un muritor n-a cutezat să calce
            hotarele mele până aicea; câţiva nebuni carii s-au încumes a o face d-abia au ajuns până în câmpia unde
            ai văzut oasele cele multe.</p>
        <p>Se duseră acasă la dânsa, unde Gheonoaia ospătă pe Făt-Frumos şi-l omeni ca pe un călător. Dar pe când se
            aflau la masă şi se chefuiau, iară Gheonoaia gemea de durere, deodată el îi scoase piciorul pe care îl
            păstra în traistă, i-l puse la loc şi îndată se vindecă. Gheonoaia, de bucurie, ţinu masă trei zile d-a
            rândul şi rugă pe Făt-Frumos să-şi aleagă de soţie pe una din cele trei fete ce avea, frumoase ca nişte
            zâne; el însă nu voi, ci îi spuse curat ce căuta; atunci ea îi zise:</p>
        <p>- Cu calul care îl ai şi cu vitejia ta, crez că ai să izbuteşti.</p>
        <p>După trei zile, se pregătiră de drum şi porni. Merse Făt-Frumos, merse şi iar merse, cale lungă şi mai
            lungă; dară când fu de trecu peste hotarele Gheonoaiei, dete de o câmpie frumoasă, pe de o parte cu
            iarba înflorită, iar pe de altă parte pârlită. Atunci el întrebă pe cal:</p>
        <p>- De ce este iarba pârlită?</p>
        <p>Şi calul îi răspunse:</p>
        <p>- Aici suntem pe moşia unei Scorpii, soră cu Gheonoaia; de rele ce sunt, nu pot să trăiască la un loc;
            blestemul părinţilor le-a ajuns, şi d-aia s-au făcut lighioi, aşa precum le vezi; vrăjmăşia lor e
            groaznică, nevoie de cap, vor să-şi răpească una de la alta pământ; când Scorpia este necăjită rău,
            varsă foc şi smoală; se vede că a avut vreo ceartă cu soră-sa şi, viind s-o gonească de pe tărâmul ei, a
            pârlit iarba pe unde a trecut; ea este mai rea decât soră-sa şi are trei capete. Să ne odihnim puţin,
            stăpâne, şi mâine dis-de-dimineaţă să fim gata.</p>
        <p>A doua zi se pregătiră, ca şi când ajunsese la Gheonoaia, şi porniră. Când, auziră un urlet şi o
            vâjietură, cum nu mai auziseră ei până atunci!</p>
        <p>- Fii gata, stăpâne, că iată se apropie zgripsoroaica de Scorpie.</p>
        <p>Scorpia, cu o falcă în cer şi cu alta în pământ şi vărsând flăcări, se apropia ca vântul de iute; iară
            calul se urcă repede ca săgeata până cam deasupra şi se lăsă asupra ei cam pe deoparte. Făt-Frumos o
            săgetă şi îi zbură un cap; când era să-i mai ia un cap, Scorpia se rugă cu lacrămi ca să o ierte, că
            nu-i face nimic şi, ca să-l încredinţeze, îi dete înscris cu sângele ei. Scorpia ospătă pe Făt-Frumos şi
            mai şi decât Gheonoaia; iară el îi dete şi dânsei înapoi capul ce i-l luase cu săgeata, carele se lipi
            îndată cum îl puse la loc, şi după trei zile plecară mai departe. Trecând şi peste hotarele Scorpiei, se
            duseră, se duseră şi iară se mai duseră, până ce ajunseră la un
            câmp numai de flori şi unde era numai primăvară; fiecare floare era cu deosebire de mândră şi cu un
            miros dulce, de te îmbăta; trăgea un vântişor care abia adia. Aicea stătură ei să se odihnească, iară
            calul îi zise:</p>
        <p>- Trecurăm cum trecurăm până aci, stăpâne; mai avem un hop: avem să dăm peste o primejdie mare; şi dacă
            ne-o ajuta Dumnezeu să scăpăm şi de dânsa, apoi suntem voinici. Mai-nainte de aci este palatul unde
            locuieşte Tinereţe fără bătrâneţe şi viaţă fără de moarte. Această casă este încongiurată cu o pădure
            deasă şi înaltă, unde stau toate fiarele cele mai sălbatice din lume; ziua şi noaptea păzesc cu
            neadormire şi sunt multe foarte; cu dânsele nu este chip de a te bate; şi ca să trecem prin pădure e
            peste poate; noi însă să ne silim, dac-om putea, să sărim pe dasupra.</p>
        <p>După ce se odihniră vreo două zile, se pregătiră iarăşi; atunci calul, ţinându-şi răsuflarea, zise:</p>
        <p>- Stăpâne, strânge chinga cât poţi de mult, şi încălecând, să te ţii bine şi în scări, şi de coama mea;
            picioarele să le ţii lipite pe lângă supţioara mea, ca să nu mă zăticneşti în zborul meu.</p>
        <p>Se urcă, făcu probă, şi într-un minut fu aproape de pădure.</p>
        <p>- Stăpâne, mai zise calul, acum e timpul când se dă de mâncare fiarălor pădurei şi sunt adunte toate în
            curte; să trecem.</p>
        <p>- Să trecem, răspunse Făt-Frumos, şi Dumnezeu să se îndure de noi.</p>
        <p>Se urcară în sus şi văzură palatul strălucind astfel, de la soare te puteai uita, dar la dânsul ba.
            Trecură pe deasupra pădurii şi, tocmai când erau să se lase în jos la scara palatului, d-abia, d-abia
            atinse cu piciorul vârful unui copaci şi dodată toată pădurea se puse în mişcare; urlau dobitoacele, de
            ţi se făcea părul măciucă pe cap. Se grăbiră de se lăsară în jos; şi de nu era doamna palatului afară,
            dând de mâncare puilor ei (căci aşa numea ea lighionile din pădure), îi prăpădea negreşit. Mai mult de
            bucurie că au venit, îi scăpă ea; căci nu mai văzuse până atunci suflet de om pe la dânsa.
            Opri pe dobitoace, le îmblânzi şi le trimise la locul lor. Stăpâna era o zână naltă, supţirică şi
            drăgălaşă şi frumoasă, nevoie mare! Cum o văzu Făt-Frumos, rămase încremenit. Dară ea, uitându-se cu
            milă la dânsul, îi zise:</p>
        <p>- Bine ai venit, Făt-Frumos! Ce cauţi pe aici?</p>
        <p>- Căutăm, zise el, Tinereţe fără bătrâneţe şi viaţă fără de moarte.</p>
        <p>- Dacă căutaţi ceea ce ziseşi, aci este.</p>
        <p>Atunci descălică şi intră în palat. Acolo găsi încă două femei, una ca alta de tinere; erau surorile cele
            mai mari. El începu să mulţumească zânei pentru că l-a scăpat de primejdie; iară ele, de bucurie, gătiră
            o cină plăcută şi numai în vase de aur. Calului îi dete drumul să pască pe unde va voi dânsul; pe urmă
            îi făcură cunoscuţi tuturor lighioanelor, de puteau îmbla în tihnă prin pădure. Femeile îl rugară să
            locuiască de aci înainte cu dânsele, căci ziceau că li se urâse, şezând tot
            singurele; iară el nu aşteptă să-i mai zică o dată, ci priimi cu toată mulţumirea, ca unul ce aceea şi
            căuta. Încet, încet, se deprinseră unii cu alţii, îşi spuse istoria şi ce păţi până să ajungă la dânsele, şi
            nu
            după multă vreme se şi însoţi cu fata cea mai mică. La însoţirea lor, stăpânele casei îi deteră voie să
            meargă prin toate locurile de primprejur, pe unde va voi; numai pe o vale, pe care i-o şi arătară, îi
            ziseră să nu meargă, căci nu va vi bine de el; şi-i şi spuseră că acea vale se numea Valea Plângerii.
            Petrecu acolo vreme uitată, fără a prinde de veste, fiindcă rămăsese tot aşa de tânăr, ca şi când venise.
            Trecea prin pădure, fără să-l doară măcar capul. Se desfăta în palaturile cele aurite, trăia în pace şi
            în linişte cu soţia şi cumnatele sale, se bucura de frumuseţea florilor şi de dulceaţa şi curăţenia
            aerului, ca un fericit. Ieşea adesea la vânătoare; dar, într-o zi, se luă după un iepure, dete o
            săgeată, dete două şi nu-l nimeri; supărat, alergă după el şi dete şi cu a treia săgeată, cu care îl
            nemeri; dară nefericitul, în învălmăşeală, nu băgase de seamă că, alergând după iepure, trecuse în Valea
            Plângerii. Luând iepurile, se întorcea acasă; când, ce să vezi d-ta? deodată îl apucă un dor de tată-său şi
            de
            mumă-sa. Nu cuteză să spuie femeilor măiestre; dară ele îl cunoscură după întristarea şi neodihna ce
            vedea într-însul.</p>
        <p>- Ai trecut, nefericitule, în Valea Plângerii! îi ziseră ele, cu totul speriate.</p>
        <p>- Am trecut, dragele mele, fără ca să fi voit să fac astă neghiobie; şi acum mă topesc d-a-n picioarele
            de dorul părinţilor mei, însă şi de voi nu mă îndur ca să vă părăsesc. Sunt de mai multe zile cu voi şi
            n-am să mă plâng de nici o mâhnire. Mă voi duce dară să-mi mai văz o dată părinţii şi apoi m-oi
            întoarce, ca să nu mă mai duc niciodată.</p>
        <p>- Nu ne părăsi, iubitule; părinţii tăi nu mai trăiesc de sute de ani, şi chiar tu, ducându-te, ne temem
            că nu te vei mai întoarce; rămâi cu noi; căci ne zice gândul că vei pieri.</p>
        <p>Toate rugăciunile celor trei femei, precum şi ale calului, n-a fost în stare să-i potolească dorul
            părinţilor, care-l usca pe d-a-ntregul. În cele mai de pe urmă, calul îi zise:</p>
        <p>- Dacă nu vrei să mă asculţi, stăpâne, orice ţi se va întâmpla, să ştii că numai tu eşti de vină. Am
            să-ţi spui o vorbă, şi dacă vei priimi tocmeala mea, te duc înapoi.</p>
        <p>- Primesc, zise el cu toată mulţumirea, spune-o!</p>
        <p>- Cum vom ajunge la palatul tatălui tău, să te las jos şi eu să mă întorc, de vei voi să rămâi măcar un
            ceas.</p>
        <p>- Aşa să fie, zise el.</p>
        <p>Se pregătiră de plecare, se îmbrăţişară cu femeiele şi, după ce-şi luară ziua bună unul de la altul,
            porni, lăsându-le suspinând şi cu lacrămile în ochi. Ajunseră în locurile unde era moşia Scorpiei; acolo
            găsiră oraşe; pădurile se schimbaseră în câmpii; întrebă pre unii şi pre alţii despre Scorpie şi
            locuinţa ei; dar îi răspunseră că bunii lor auziseră de la străbunii lor povestindu-se de asemenea
            fleacuri.</p>
        <p>- Cum se poate una ca asta? le zicea Făt-Frumos, mai alaltăieri am trecut pe aici; şi spunea tot ce ştia.
        </p>
        <p>Locuitorii râdea de dânsul, ca de unul ce aiurează sau visează deştept, iară el, supărat, plecă înainte,
            fără a băga de seamă că barba şi părul îi albise. Ajungând la moşia Gheonoaiei, făcu întrebări ca şi la
            moşia Scorpiei, şi primi asemenea răspunsuri. Nu se
            putea domiri el: cum de în câteva zile s-au schimbat astfel locurile? Şi iarăşi supărat, plecă cu barba
            albă până la brâu, simţind că îi cam tremurau picioarele, şi ajunse la împărăţia tătâne-său. Aici alţi
            oameni, alte oraşe, şi cele vechi erau schimbate de nu le mai cunoştea. În cele mai de pe urmă, ajunse
            la palaturile în cari se născuse. Cum se dete jos, calul îi sărută mâna şi îi zise:</p>
        <p>- Rămâi sănătos, că eu mă întorc de unde am plecat. Dacă pofteşti să mergi şi d-ta, încalecă îndată şi
            aidem!</p>
        <p>- Du-te sănătos, că şi eu nădăjduiesc să mă întorc peste curând.</p>
        <p>Calul plecă ca săgeata de iute.</p>
        <p>Văzând palaturile dărămate şi cu buruieni crescute pe dânsele, ofta şi, cu lacrămi în ochi, căta să-şi
            aducă aminte cât era odată de luminate aste palaturi şi cum şi-a petrecut copilăria în ele; ocoli de
            vreo două-tei ori, cercetând fiecare cămară, fiecare colţuleţ ce-i aducea aminte cele trecute; grajdul
            în care găsise calul; se pogorî apoi în pivniţă, gârliciul căreia se astupase de dărămăturile căzute.
            Căutând într-o parte şi în alta, cu barba albă până la genunchi, ridicându-şi pleoapele ochilor cu
            mâinile şi abia umblând, nu găsi decât un tron odorogit; îl deschise, dară în el nimic nu găsi; ridică
            capacul chichiţei, şi un glas slăbănogit îi zise:</p>
        <p>- Bine ai venit, că de mai întârziai, şi eu mă prăpădeam.</p>
        <p>O palmă îi trase Moartea lui, care se uscase de se făcuse cârlig în chichiţă, şi căzu mort, şi îndată se
            şi făcu ţărână. Iar eu încălecai p-o şea şi vă spusei dumneavoastră aşa.</p>
    </div> <br>
    <h2 id="Povestea3">Soacra cu trei nurori</h2>
    <div>
        <p>Era odată o babă, care avea trei feciori nalţi ca nişte brazi şi tari de virtute, dar slabi de minte. O
            răzeşie destul de mare, casa bătrânească cu toată pojijia ei, o vie cu livadă frumoasă, vite şi multe
            păsări alcătuiau gospodăria babei. Pe lângă acestea mai avea strânse şi părăluţe albe pentru zile negre;
            căci lega paraua cu zece noduri şi tremura după ban.</p>
        <p>Pentru a nu răzleţi feciorii de pe lângă sine, mai dură încă două case alăture, una la dreapta şi alta de-a
            stânga celei bătrâneşti. Dar tot atunci luă hotărâre nestrămutată a ţinea feciorii şi viitoarele nurori pe
            lângă sine, în casa bătrânească, şi a nu orândui nimic pentru împărţeală până aproape de moartea sa. Aşa
            făcu; şi-i râdea inima babei de bucurie când gândea numai cât de fericită are să fie, ajutată de feciori şi
            mângâiată de viitoarele nurori. Ba de multe ori zicea în sine: "Voi privighea nurorile, le-oi pune la lucru,
            le-oi struni şi nu le-oi lăsa nici pas a ieşi din casă, în lipsa feciorilor mei. Soacră-mea, fie-i ţărna
            uşoară!, aşa a făcut cu mine. Şi bărbatu-meu, Dumnezeu să mi-l ierte!, nu s-a putut plânge că l-am înşelat
            sau i-am risipit casa;… deşi câteodată erau bănuiele… şi mă probozea… dar acum s-au trecut toate!". Tustrei
            feciorii babei umblau în cărăuşie şi câştigau mulţi bani. Celui mai mare îi venea vremea de însurat,
            şi baba, simţind asta, umbla valvârtej să-i găsească mireasă; şi în cincişase sate, abia-abia putu nimeri
            una după placul ei: nu prea tânără, naltă şi uscăţivă, însă robace şi supusă. Feciorul nu ieşi din hotărârea
            maică-sa, nunta se făcu şi baba îşi luă cămaşa de soacră, ba încă netăiată la gură, care însemnează că
            soacra nu trebuie să fie cu gura mare şi să tot cârtească de toate cele. După ce s-a sfârşit nunta, feciorii
            s-au dus în treaba lor, iar nora rămase cu soacra. Chiar în acea zi,
            către seară, baba începu să pună la cale viaţa nurori-sa. Pentru babă, sita nouă nu mai avea loc în cui. "De
            ce mi-am făcut cleşte? ca să nu mă ard", zicea ea. Apoi se suie iute în pod şi coboară de acolo un ştiubei
            cu pene rămase tocmai de la răposata soacră-sa, nişte chite de cânepă şi vreo două dimerlii de păsat.</p>
        <p>- Iată ce am gândit eu, noro, că poţi lucra nopţile. Piua-i în căsoaia de alăture, fusele în oboroc sub pat,
            iar furca după horn. Când te-i sătura de strujit pene, vei pisa mălai; şi când a veni barbatu-tău de la
            drum, vom face plachie cu costiţe de porc, de cele afumate, din pod, şi, Doamne, bine vom mânca! Acum
            deodată, până te-i mai odihni, ia furca în brâu, şi până mâine dimineaţă să găteşti fuioarele aceste de
            tors, penele de strujit şi mălaiul de pisat. Eu mă las puţin, că mi-a trecut ciolan peste ciolan cu nunta
            voastră. Dar tu să ştii că eu dorm iepureşte; şi pe lângă işti doi ochi, mai am unul la ceafă, care şede
            purure deschis şi cu care văd, şi noaptea şi ziua, tot ce se face prin casă. Ai înţeles ce ţi-am spus?</p>
        <p>- Da, mămucă. Numai ceva de mâncare…</p>
        <p>- De mâncare? O ceapă, un usturoi ş-o bucată de mămăligă rece din poliţă sunt destul pentru o nevastă tânără
            ca tine… Lapte, brânză, unt şi ouă de-am putea sclipui să ducem în târg ca să facem ceva parale; căci casa
            s-a mai îngreuiat cu un mâncău şi eu nu vreau să-mi pierd comândul.</p>
        <p>Apoi, când înseră, baba se culcă în pat, cu faţa la perete, ca să n-o supere lumina de la opaiţ, mai dând a
            înţelege nurori-sa că are s-o privigheze; dar somnul o cuprinse îndată, şi habar n-avea de ce face noră-sa.
            Pe când soacra horăia, dormind dusă, blajina noră migăia prin casă; acuşi la strujit pene, acuşi îmbăla
            tortul, acuşi pisa mălaiul şi-l vântura de buc. Şi dacă Enachi se punea pe gene-i, ea îndată lua apă rece
            şi-şi spăla faţa, ca nu cumva s-o vadă neadormita soacră şi să-i bănuiască. Aşa se munci biata noră până
            după miezul nopţii; dar, despre ziuă, somnul o doborî, şi adormi şi ea între pene, caiere, fusele cu tort şi
            bucul de mălai. Baba, care se culcase odată cu găinile, se sculă cu noaptea-n cap şi începu a trânti ş-a
            plesni prin casă, încât biata noră, care de-abia aţipise, de voie, de nevoie, trebui să se scoale, să sărute
            mâna soacrei şi să-i arate ce-a lucrat. Încet-încet, nora s-a dat la brazdă, şi baba era mulţumită cu
            alegerea ce-a făcut. Peste câteva zile, cărăuşii sosesc, şi tânăra nevastă, văzându-şi bărbăţelul, mai uită
            din cele necazuri! Nu trece mult, şi baba pune la cale şi pe feciorul cel mijlociu, şi-şi ia un suflet de
            noră întocmai după
            chipul şi asemănarea celei dintâi, cu deosebire numai că aceasta era mai în vârstă şi ceva încrucişată, dar
            foc de harnică. După nuntă, feciorii se duc iarăşi în cărăuşie şi nurorile rămân iar cu soacra acasă. După
            obicei, ea le dă
            de lucru cu măsură şi, cum înserează, se culcă, spunând nurorilor să fie harnice şi dându-le de grijă ca nu
            cumva să adoarmă, că le vede ochiul cel neadormit. Nora cea mai mare tălmăci apoi celeilalte despre ochiul
            soacră-sa cel atoatevăzător, şi aşa, una pe alta se
            îndemnau la treabă, şi lucrul ieşea gârlă din mâinile lor. Iară soacra huzurea de bine. Dar binele,
            câteodată, aşteaptă şi rău. Nu trece tocmai mult, şi vine vremea de însurat şi feciorului cel
            mic. Baba însă voia cu orice chip să aibă o troiţă nedespărţită de nurori… de aceea şi chitise una de mai
            înainte. Dar nu-i totdeauna cum se chiteşte, ce-i şi cum se nimereşte. Într-o bună dimineaţă, feciorul mamei
            îi şi aduce o noră pe cuptor. Baba se scarmănă pe cap, dă la deal, dă la vale, dar n-are ce face, şi, de
            voie, de nevoie, nunta s-a făcut, şi pace bună! După nuntă, bărbaţii din nou se duc la treaba lor şi
            nurorile rămân iar cu soacra acasă. Baba iarăşi le dă de
            lucru cu măsură şi, cum vine seara, se culcă după obicei. Cele două nurori, văzând pe cea mai tânără
            codindu-se la treabă, îi zic:</p>
        <p>- Da' nu te tot codi, că mămuca ne vede.</p>
        <p>- Cum? Eu o văd că doarme. Ce fel de treabă e aceasta? Noi să lucrăm, şi ea să doarmă?!</p>
        <p>- Nu căuta că horăieşte, zise cea mijlocie, mămuca are la ceafă un ochi neadormit, cu care vede tot ce facem,
            ş-apoi tu nu ştii cine-i mămuca, n-ai mâncat niciodată moarea ei.</p>
        <p>- La ceafă? vede toate? n-am mâncat moarea ei? Bine că mi-am adus aminte… Dar ce mâncăm noi, fetelor hăi?</p>
        <p>- Ia, răbdări prăjite, dragă cumnăţică… Iar dacă eşti flămândă, ia şi tu o bucată de mămăligă din colţar şi
            cu nişte ceapă şi mănâncă.</p>
        <p>- Ceapă cu mămăligă? d-apoi neam de neamul meu n-a mâncat aşa bucate! Da' slănină nu-i în pod? unt nu-i? ouă
            nu sunt?</p>
        <p>- Ba sunt de toate, ziseră cele două, dar sunt ale mămucăi.</p>
        <p>- Eu cred că tot ce-i a mămucăi e ş-al nostru şi ce-i al nostru e ş-al ei. Fetelor hăi! S-a trecut de şagă.
            Voi lucraţi, că eu mă duc să pregătesc ceva de-a mâncării, ştii cole, ceva mai omeneşte; ş-acuşi vă chem şi
            pe voi.</p>
        <p>- Doamne, ce vorbă ţi-a ieşit din gură! ziseră cele două. Vrei să ne-aprindem paie în cap? să ne zvârlă baba
            pe drum?</p>
        <p>- Las' dacă v-a durea capul! Când v-a întreba pe voi, să daţi vina pe mine şi să lăsaţi să vorbesc eu pentru
            toate.</p>
        <p>- Apoi dar… dăă! fă cum ştii; numai să nu ne bagi şi pe noi în belea.</p>
        <p>- Hai, fetelor, tăceţi, gura vă meargă; că nu-i bună pacea, şi mi-e dragă gâlceava. Şi iese cântând:</p>
        <p>Vai, săracul omul prost,</p>
        <p>Bun odor la cas-a fost!</p>
        <p>Nu trece nici un ceas la mijloc, ş-un cuptor de plăcinte, câţiva pui pârpâliţi în frigare şi prăjiţi în unt,
            o străchinoaie de brânză cu smântână şi mămăliguţa erau gata. Apoi iute cheamă şi pe celelalte două în
            bordei, şi se pun la masă cu toatele.</p>
        <p>- Hai, fetelor, mâncaţi bine şi pe Domnul lăudaţi, că eu mă reped în cramă s-aduc şi un cofăiel de vin, ca să
            meargă plăcintele aceste mai bine pe gât.</p>
        <p>După ce-au mâncat ş-au băut bine, le-au venit a cânta, ca rusului din gura gârliciului:</p>
        <p>Soacră, soacră, poamă acră,</p>
        <p>De te-ai coace cât te-ai coace,</p>
        <p>Dulce tot nu te-i mai face;</p>
        <p>De te-ai coace toată toamna,</p>
        <p>Eşti mai acră decât coarna;</p>
        <p>De te-ai coace-un an ş-o vară,</p>
        <p>Tot eşti acră şi amară;</p>
        <p>Ieşi afară ca o pară;</p>
        <p>Intri-n casă ca o coasă;</p>
        <p>Şezi în unghi ca un junghi.</p>
        <p>Ş-au mâncat, ş-au băut, ş-au cântat până au adormit cu toatele pe loc. Când se scoală baba în zori de ziuă,
            ia nurori dacă ai de unde. Iese afară speriată, dă încolo, dă pe
            dincolo, şi când intră în bordei, ce să vadă? bietele nurori jeleau pe soacră-sa… Pene împrăştiate pe jos,
            fărmături, blide aruncate în toate părţile, cofăielul de vin răsturnat, ticăloşie mare!</p>
        <p>- Da' ce-i acolo? strigă baba înspăimântată. Nurorile atunci sar arse în picioare; şi cele mari încep a
            tremura de frică, cum e varga, şi lasă capul în jos de ruşine. Iar cea cu pricina răspunde:</p>
        <p>- Da' bine, mămucă, nu ştii c-au venit tătuca şi cu mămuca, şi le-am făcut de mâncare, şi le-am scos un
            cofăiel de vin, şi de aceea ne-am chefăluit şi noi oleacă. Iaca, chiar mai dineoarea s-au dus.</p>
        <p>- Şi m-au văzut cuscrii cum dormeam?</p>
        <p>- D-apoi cum să nu te vază, mămucă?!</p>
        <p>- Ş-apoi de ce nu m-aţi sculat? Mânca-v-ar ciuma să vă mănânce!</p>
        <p>- D-apoi dă, mămucă, fetele aceste au spus că d-ta vezi tot; şi de aceea am gândit că eşti mânioasă pe tătuca
            şi pe mămuca, de nu te scoli. Şi ei erau aşa de mâhniţi, de mai nu le-a ticnit mâncarea.</p>
        <p>- Ei, lasă, ticăloaselor, c ă v ă voi dobzăla eu de acum înainte!</p>
        <p>Şi de atunci nurorile n-au mai avut zi bună în casă cu baba. Când îşi aducea ea aminte de puicile cele
            nadolence şi boghete, de vinişorul din cramă, de risipa ce s-a făcut cu munca ei, şi c-au văzut-o cuscrii
            dormind aşa lăfăiată, cum era, crăpa de ciudă şi rodea în nurori, cum roade cariul în lemn. Se lehămetiseră
            până şi cele două de gura cea rea a babei; şi cea mai tânără găsi acum prilej să-i facă pe
            obraz şi să orânduiască totodată şi moştenirea babei prin o diată nemaipomenită până atunci, şi iată cum:
        </p>
        <p>- Cumnatelor, zise ea într-o zi, când se aflau singure în vie. Nu putem trăi în casa aceasta de n-om face
            toate chipurile să scăpăm de hârca de babă.</p>
        <p>- Ei, cum?</p>
        <p>- Să faceţi cum v-oi învăţa eu, şi habar să n-aveţi.</p>
        <p>- Ce să facem? întrebă cea mai mare.</p>
        <p>- Ia, să dăm busta în casă la babă, şi tu s-o iei de cânepa dracului şi s-o trăsneşti cu capul de peretele
            cel despre răsărit, cât îi putea; tot aşa să faci şi tu cu capul babei, de peretele cel despre apus, ş-apoi
            ce i-oi mai face şi eu, veţi vedea voi.</p>
        <p>- D-apoi când or veni ai noştri?</p>
        <p>- Atunci, voi să vă faceţi moarte-n păpuşoi, să nu spuneţi nici laie, nici bălaie. Oi vorbi eu şi cu dânşii,
            şi las' dacă va fi ceva!</p>
        <p>Se înduplecară şi cele două, intrară cu toatele în casă; luară pe babă de păr ş-o izbiră cu capul de pereţi
            până i-l dogiră. Apoi cea mai tânără, fiind mai şugubaţă decât cele două, trânteşte baba în mijlocul casei
            ş-o frământă cu picioarele, ş-o ghigoseşte ca pe dânsa; apoi îi scoate limba afară, i-o străpunge cu acul şi
            i-o presură cu sare şi cu piper, aşa că limba îndată se umflă, şi biata soacră nu mai putu zice nici cârc!
            şi, slabă şi stâlcită cum era, căzu la pat bolnavă de moarte. Apoi nurorile, după sfătuirea celei cu
            pricina, aşezară baba într-un aşternut curat, ca să-şi mai aducă aminte de când era mireasă; şi după aceasta
            începură a scoate din lada babei valuri de pânză, a-şi da ghiont una alteia şi a vorbi despre stârlici,
            toiag, năsălie, poduri, paraua din mâna mortului, despre găinile ori oaia de dat peste groapă, despre
            strigoi şi câte alte năzdrăvănii înfiorătoare, încât numai aceste erau de ajuns, ba şi de întrecut, s-o vâre
            în groapă pe biata babă. Iaca fericirea visată de mai înainte cum s-a împlinit!</p>
        <p>Pe când se petreceau aceste, iaca s-aud scârţâind nişte care: bărbaţii veneau. Nevestele lor le ies întru
            întâmpinare şi, după sfătuirea celei mai tinere, de la poartă s-aruncă în gâtul bărbaţilor şi încep a-i lua
            cu vorba şi a-i dezmierda care de care mai măgulitor.</p>
        <p>- Da' ce face mămuca? întrebară cu toţii deodată când dejugau boii.</p>
        <p>- Mămuca, le luă cea mai tânără vorba din gură, mămuca nu face bine ce face; are de gând să ne lase sănătate,
            sărmana.</p>
        <p>- Cum? ziseră barbaţii înspăimântaţi, scăpând resteiele din mână.</p>
        <p>- Cum? Ia, sunt vreo cinci-şase zile de când a fost să ducă viţeii la suhat, şi un vânt rău pesemne a dat
            peste dânsa, sărmana! ielele i-au luat gura şi picioarele.</p>
        <p>Fiii se reped atunci cu toţii în casă la patul mâne-sa; dar biata babă era umflată cât o butie şi nici nu
            putea bleşti măcar din gură; simţirea însă nu şi-o pierduse de tot. Şi, văzându-i, îşi mişcă puţin mâna şi
            arătă la nora cea mare şi la peretele despre răsărit, apoi arătă pe cea mijlocie şi peretele despre apus; pe
            urmă pe cea mai tânără şi jos în mijlocul casei; după aceea de-abia putu aduce puţin mâna spre gură şi
            îndată căzu într-un leşin grozav. Toţi plângeau şi nu se puteau dumeri despre semnele ce face mama lor.
            Atunci nora cea tânără zise,
            prefăcându-se că plânge şi ea:</p>
        <p>- Da' nu înţelegeţi ce vrea mămuca?</p>
        <p>- Nu, ziseră ei.</p>
        <p>- Biata mămucă lasă cu limbă de moarte: că fratele cel mare să ia locul şi casa cea despre răsărit; cel
            mijlociu, cea despre apus; iară noi, ca mezini ce suntem, să rămânem aici, în casa bătrânească.</p>
        <p>- Că bine mai zici tu, nevastă, răspunse bărbatu-său.</p>
        <p>Atunci ceilalţi, nemaiavând încotro şovăi, diata rămase bună făcută. Baba muri chiar în acea zi, şi nurorile,
            despletite, o boceau de vuia satul. Apoi, peste două zile, o
            îngropară cu cinste mare, şi toate femeile din sat şi de prin meleagurile vecine vorbeau despre soacra cu
            trei nurori şi ziceau: "Ferice de dânsa c-a murit, că ştiu că are cine-o boci!"</p>
    </div> <br>
    <h2 id="Povestea4">Hainele cele noi ale împăratului</h2>
    <div>
        <p>Era pe vremuri un împărat căruia aşa de mult îi plăcea să fie
            bine îmbrăcat şi să aibă mereu haine noi încât îşi dădea toţi banii numai pe îmbrăcăminte. Nu se îngrijea
            deloc de oştire, la teatru nu se ducea şi nu-i
            plăcea să se plimbe prin pădure decât doar ca să-şi arate hainele cele noi. Avea un rând de straie pentru
            fiecare ceas al zilei şi aşa cum se spune despre un rege că se sfătuieşte cu miniştrii, despre el mereu se
            spunea că "se îmbracă", asta fiind îndeletnicirea lui de fiecare clipă. Oraşul era plin de viaţă. Veneau o
            mulţime de străini şi
            odată au venit şi doi pehlivani care se dădeau drept ţesători şi spuneau că ştiu să facă o stofă frumoasă
            cum nu se mai afla alta. Nu numai că culorile şi desenele erau frumoase, dar ei ziceau că hainele făcute din
            această stofă aveau şi o însuşire minunată, şi anume că toţi cei care nu erau potriviţi pentru slujba pe
            care o îndeplineau şi toţi cei care erau proşti de dădeau în gropi nu puteau să le vadă.</p>
        <p>- Straşnice haine! s-a gândit împăratul. Dacă mi-aş face
            nişte haine de acestea aş putea să aflu care din slujbaşii împărăţiei nu-s buni pentru slujbele pe care le
            au şi aş putea să aflu care din supuşii mei sunt proşti şi care sunt deştepţi. Numaidecât trebuie să-mi fac
            asemenea haine. Şi a dat pehlivanilor o mulţime de parale să înceapă să lucreze.</p>
        <p>Cei doi şoltici au înjghebat două războaie de ţesut, s-au
            aşezat şi s-au prefăcut că ţes, dar nu ţeseau nimic. Cereau mătasea cea mai subţire şi fire de aur de cel
            mai bun, dar băgau mătasea şi aurul în buzunar şi lucrau la stativele goale până noaptea târziu.</p>
        <p>"Oare unde or fi ajuns cu lucrul?", s-a gândit împăratul după
            ce a trecut o bucată de vreme, dar era cam cu inima strânsă când se gândea că toţi cei care-s proşti sau
            nu-s pricepuţi în slujbă nu vor putea vedea stofa. În ce-l priveşte pe el, n-avea nici o teamă, totuşi voia
            mai întâi să trimită pe altul să vadă cum stau lucrurile. Toţi în oraş ştiau ce putere ciudată are stofa şi
            fiecare era curios să ştie cât de nepotrivit în slujbă sau de prost este vecinul.</p>
        <p>- Am să-l trimit pe sfetnicul meu cel bătrân; e om cinstit şi
            de încredere, el poate mai bine decât oricine să judece stofa, fiindcă e înţelept şi nimeni nu-şi
            îndeplineşte slujba mai bine ca el.</p>
        <p>Sfetnicul cel bătrân s-a dus în odaia unde cei doi pehlivani lucrau la războaiele goale.</p>
        <p>- Doamne fereşte, ce-o mai fi şi asta? s-a gândit sfetnicul
            şi a deschis ochii mari. Nu văd nimic!</p>
        <p>Dar n-a spus că nu vede. Pehlivanii l-au rugat să vină mai aproape şi l-au întrebat
            dacă-i plac culoarea şi desenul stofei. Şi tot îi arătau stativele, care erau însă goale. Bietul sfetnic
            holba ochii, dar de văzut nu vedea nimic, fiindcă nu era nimic de văzut. "Oi fi eu prost? se gândi el. N-aş
            fi crezut; oricum, asta nu trebuie s-o afle nimeni. N-oi fi bun pentru slujba pe care o fac? Nu, nu-i bine
            să spun că nu văd stofa."</p>
        <p>- Ei, ce spuneţi? a întrebat un ţesător.</p>
        <p>- Foarte frumos! a răspuns sfetnicul şi şi-a pus ochelarii ca
            să vadă mai bine. Nişte culori minunate! Am să spun împăratului că-mi place foarte mult.</p>
        <p>- Ne pare bine, au zis ţesătorii şi au început să spună ce
            culori sunt şi ce fel de desen are stofa. Sfetnicul cel bătrân asculta cu luare-aminte ca să spună
            împăratului tot aşa, şi chiar i-a şi spus.</p>
        <p>Pehlivanii au cerut şi mai mulţi bani, şi mai multă mătase,
            şi fir de aur, şi mai mult decât până acuma. Dar le băgau pe toate în buzunarele lor, iar în războaie nu era
            nici un capăt de aţă, dar ei lucrau ca şi până acum la stativele goale. Peste câtva timp, împăratul a trimis
            pe alt sfetnic, tot aşa
            de vrednic, ca să vadă unde au ajuns cu ţesutul şi dacă mai este mult până e gata stofa. Dar şi lui i s-a
            întâmplat ca şi celuilalt: s-a uitat şi iar s-a uitat, însă cum în stative nu era nimic, n-a putut să vadă
            nimic.</p>
        <p>- Ce ziceţi? Frumoasă stofă, nu? l-au întrebat cei doi
            pehlivani şi i-au arătat şi i-au spus cum şi ce fel era stofa care nu se vedea nicăieri. "Prost nu sunt, se
            gândi sfetnicul. Atunci înseamnă că nu-s bun pentru slujba pe care-o fac! Ar fi ciudat şi asta, dar cum o
            fi, cum n-o fi, nu trebuie să afle nimeni."</p>
        <p>- E foarte frumoasă stofa, a spus el împăratului.</p>
        <p>Tot oraşul vorbea de stofa asta nemaipomenită. Împăratul s-a gândit să se ducă s-o vadă şi el cât mai era în
            stative. A luat cu dânsul tot oameni unul şi unul, printre care şi cei doi sfetnici care mai fuseseră, şi
            s-a dus la cei doi pehlivani care lucrau din răsputeri, dar fără nici un fir de aţă în războiul de ţesut.
        </p>
        <p>- Ia uitaţi-vă ce frumoasă e! au spus cei doi sfetnici. Ce
            desen, ce culori minunate! Şi arătau stativele goale, fiindcă credeau că toţi ceilalţi văd stofa şi ei nu.
            "Ce să fie oare? se gândea împăratul. Nu văd nimic! Cumplit lucru! Ce, oi fi cumva prost? Nu-s bun de
            împărat?"</p>
        <p>- Da, într-adevăr, stofa e foarte frumoasă, a spus el cu glas
            tare; e vrednică de toată lauda!</p>
        <p>Şi împăratul dădea din cap mulţumit şi se uita la stativele goale. Nu voia să spună că nu vede nimic. Toţi
            curtenii care erau cu dânsul se uitau şi ei, dar nu vedeau nici ei nimic. Spuneau însă ca şi împăratul: "O,
            ce frumos!". Şi toţi l-au sfătuit să se îmbrace cu hainele făcute din stofa aceasta minunată la serbarea
            care tocmai trebuia să aibă loc peste câteva zile. "Minunat, frumos, măreţ!", spuneau toţi şi se bucurau
            grozav. Împăratul a dat celor doi pehlivani câte o decoraţie, ca să şi-o atârne la piept, şi titlul de
            maestru ţesător al curţii imperiale. În noaptea din ajunul serbării, cei doi pehlivani nu s-au culcat. Au
            aprins şaisprezece lămpi şi lumea putea
            să-i vadă cum lucrau de zor să isprăvească hainele împăratului. S-au făcut că iau stofă de la stative, s-au
            făcut că taie cu foarfecele, pe urmă au cusut cu ace fără aţă şi după aceea au spus: "Hainele sunt gata".
            Împăratul a venit cu sfetnicii. Pehlivanii au ridicat braţele
            în sus, ca şi cum ar fi ţinut ceva în mână, şi au spus: "Poftim pantalonii! Poftim haina! Poftim mantia!" şi
            aşa mai departe. "Hainele sunt uşoare ca pânza de păianjen, spuneau ei, când le îmbraci nici nu le simţi,
            dar tocmai asta e frumuseţea."</p>
        <p>- Da, da, ziceau sfetnicii, dar nu vedeau nimic, pentru că nu
            aveau ce să vadă.</p>
        <p>- Dacă maiestatea voastră vrea să se dezbrace, au spus
            pehlivanii, vă putem pune hainele cele noi chiar acuma, aici, în faţa oglinzii.</p>
        <p>Împăratul s-a dezbrăcat şi pehlivanii s-au prefăcut că-i pun hainele cele noi care tocmai erau gata şi
            împăratul se întorcea şi se sucea în faţa oglinzii.</p>
        <p>- Ce bine îi vin, ce frumoase sunt! ziceau toţi cei care erau
            de faţă. Ce stofă minunată! Nici nu se poate ceva mai frumos!</p>
        <p>- E gata afară baldachinul pentru maiestatea voastră, a spus
            marele maestru de ceremonii al curţii.</p>
        <p>- Sunt gata şi eu, a spus împăratul şi s-a mai uitat o dată
            în oglindă, fiindcă voia să creadă lumea că îşi vede hainele.</p>
        <p>Curtenii, care aveau dreptul să ducă trena mantiei, s-au aplecat, au întins mâinile ca şi cum ar fi ridicat
            ceva de jos, apoi au pornit prefăcându-se că ţin ceva în mâini; nu îndrăzneau să spună că nu văd nimic.
            Împăratul mergea acum sub baldachin şi toţi oamenii de pe
            străzi şi de la ferestre spuneau: "Ce minunate haine are împăratul! Ce trenă straşnică! Ce bine îi vin!"
            Nici unul nu voia să spună că nu vede nimic; fiindcă atunci lumea ar fi zis că nu-i priceput în slujbă sau
            că-i prost de dă în gropi. Nici o haină de-a împăratului nu stârnise atâta bucurie printre oameni.</p>
        <p>- Împăratul e dezbrăcat! a spus deodată un copil.</p>
        <p>- Asta-i vocea nevinovăţiei! a zis tatăl copilului şi a spus
            în şoaptă altora ce vorbise copilul.</p>
        <p>- E dezbrăcat! a strigat tot poporul.</p>
        <p>Împăratul a auzit şi i s-a părut şi lui că poporul are dreptate, dar s-a gândit: "Acuma nu mai pot să dau
            înapoi, trebuie s-o ţin întruna aşa cum am început". Şi curtenii au mers înainte şi au dus trena pe care n-o
            vedea nimeni fiindcă nu era nici o trenă.</p>
    </div>
</body>

</html>